<div class="jumbotron padding-15px">
	<div class="page-header">
		<h1 class="text-center">{{pagetitle}}</h1>
		<p class="text-center">La parafrasi di alcune parti del libro di Dante</p>
	</div>
</div>

<div ng-include src="'views/social-btn.html'"></div>
<div class="row">
	<div class="table-of-contents col-md-6 card bd-top-color-red">{{strings.indice}}</div>
</div>

<div class="page-header">
	<h2 class="content">Canzone Prima</h2>
</div>
<p>1.<my-ref>^</my-ref> <em>Voi che 'ntendendo il terzo cielo movete,<br />
	udite il ragionar ch'è nel mio core,<br />
	ch'io nol so dire altrui, sì mi par novo.</em><br />
	O voi che come puri intelletti fate muovere il terzo cielo,<br />
	state ad ascoltare il parlare che è nel mio cuore,<br />
	che io non dirlo ad altri, tanto mi appare straordinario.<my-ref>^</my-ref><br />
	4. <em>El ciel che segue lo vostro valore,<br />
	gentili creature che voi sete,<br />
	mi tragge ne lo stato ov'io mi trovo.</em><br />
	Il cielo (Venere) che segue i vostri effetti,<br />
	gentili creature (nobili creature, in quanto puri intelletti e prime creature) che voi siete,<br />
	mi trae nello stato dove io mi trovo.<br />
	7. <em>Onde 'l parlar de la vita ch'io provo,<br />
	par che si drizzi degnamente a vui:<br />
	però vi priego che lo mi 'ntendiate.<br />
	Io vi dirò del cor la novitate,<br />
	come l'anima trista piange in lui<br />
	e come un spirto contra lei favella,<br />
	che vien pe' raggi de la vostra stella.</em><br />
	Perciò il parlare della vita che io sto provando,<br />
	appare giusto che si indirizzi a voi:<br />
	perciò vi prego che mi intendiate (ascoltate e comprendete in quanto intelletti).<br />
	Io vi dirò la novità che è nel mio cuore, (l'evento straordinario consistente nella presenza di due pensieri e nel contrasto fra di essi)<br />
	come l'anima triste piange in esso, (il pensiero di Beatrice morta)<br />
	e come uno spirito contro di lei (l'anima triste) parla, (e come un nuovo sentimento amoroso si oppone al pianto dell'anima)<br />
	che viene dai raggi della vostra stella (Venere).</p>
<p>40. <em>«Tu non se' morta, ma se' ismarrita,<br />
	anima nostra, che sì ti lamenti»<br />
	dice uno spiritel d'amor gentile;<br />
	«chè quella bella donna che tu senti,<br />
	ha trasmutato in tanto la tua vita,<br />
	che n'hai paura, si se fatta vile!»</em><br />
	«Tu non sei morta, ma sei solo confusa,<br />
	o nostra anima che così ti lamenti»<br />
	dice un gentile spiritello di amor, (il pensiero per la nuova donna)<br />
	«poichè quella bella donna, di cui avverti la potenza,<br />
	ha tanto mutato la tua vita,<br />
	che ne hai paura, tanto sei divenuta vile!»;<br />
	45. <em>«Mira quant'ellè pietosa e umile,<br />
	saggia e cortese ne la sua grandezza,<br />
	e pensa di chiamarla donna, omai!»</em><br />
	«Guarda come ella è ricca di pietà e umile,<br />
	saggia e cortese nella sua grandezza,<br />
	e pensa di chiamarla signora, ormai!»</p>

<div class="page-header">
	<h2 class="content">Capitolo I</h2>
</div>
<p>1.<my-ref>^</my-ref> <em>Poi che proemialmente ragionando, me ministro, è lo mio pane ne lo precedente trattato con sufficienza preparato, lo tempo chiama e domanda la mia nave uscir di porto; per che, dirizzato l'artimone de la ragione a l'òra del mio desiderio, entro in pelago con isperanza di dolce cammino e di salutevole porto e laudabile ne la fine de la mia cena. Ma però che più profittabile sia questo mio cibo, prima che vegna la prima vivanda voglio mostrare come mangiare si dee.</em><br />
	Dopo che discutendo nell'introduzione, facendo io la funzione di colui che serve a tavola, è il mio pane nel trattato precedente con sufficienza preparato (in quanto mondato delle macchie <a href="#convivioTrattatoPrimo#trattatoI_CapitoloII_1">accidentali</a> e <a href="#convivioTrattatoPrimo#trattatoI_CapitoloV_1">sostanziali</a>, il tempo chiama e ordina alla mia nave di uscir di porto (è tempo che il mio compito, il mio lavoro si avvii); per cui drizzato la vela (l'artimone, una delle vele della nave) della ragione all'aria del mio desiderio, entro in alto mare (nel vivo del discorso) con speranza di (compiere) un dolce cammino e di raggiungere, alla fine della mia esposizione (cena), un porto dove ci sia salvezza e che mi faccia meritare la lode. Ma affinchè questo mio cibo sia di maggior profitto, prima che sia servita la prima vivanda (la prima canzone del Convivio), voglio mostrare come (la) si deve mangiare (fuori di metafora in che modo la poesia va interpretata).<br />
	Il poeta usa la nave e la navigazione come metafora della propria attività.<my-ref>^</my-ref></p>

<p>2. <em id="quattro_sensi">Dico che, sì come nel primo capitolo è narrato, questa sposizione conviene essere litterale e allegorica. E a ciò dare a intendere si vuol sapere che le scritture si possono intendere e deonsi esponere massimamente per quattro sensi.</em><br />
	Affermo che, così come è stato detto nel <a href="#convivioTrattatoPrimo#trattatoI_CapitoloI_18">primo capitolo</a> (del primo trattato), questa esposizione (commento) deve essere letterale e allegorica. E per fare comprendere ciò, bisogna sapere che le scritture si possono comprendere e devono essere spiegate al massimo secondo (fino a) quattro sensi.<br />
	3. <em>L'uno si chiama piano litterale, [e questo è quello che si non si stende più oltre che la lettera de le parole fittizie, sì come sono le favole dei poeti. L'altro si chiama allegorico,] e questo è quello che si nasconde sotto 'l manto di queste favole, ed è una veritade ascosa sotto bella menzogna: sì come quando dice Ovidio che Orfeo facea con la cetera mansuete le fiere, e li arbori e le pietre a sè muovere; che vuol dire che lo savio uomo con lo strumento de la sua voce fa[r]ia mansuescere e umiliare li crudeli cuori, e fa[r]ia muovere a la sua volontade coloro che non hanno vita di scienza e d'arte: e coloro che non hanno vita ragionevole alcuna sono quasi come pietre.</em><br />
	Il primo senso si chiama (piano) letterale, e questo è quello non va oltre il significato proprio (la lettera) delle parole immaginarie (non reali), come sono le favole dei poeti. L'altro (senso) si chiama allegorico e questo è il senso che si nasconde sotto l'apparenza esteriore di queste favole, ed è una verità nascosta sotto una bella bugia (finzione): come quando Ovidio diceva che Orfeo con la cetra faceva mansuete le bestie, e (faceva) muovere verso sè gli alberi e le pietre; il che significa che l'uomo saggio con lo strumento della sua voce può fare diventare mansueti e umili gli uomini crudeli, e potrebbe far muovere, secondo la sua volontà, coloro che non hanno vita (intellettuale) di scienza e arte; e coloro che non hanno vita guidata dalla ragione sono quasi come pietre.<br />
	Il senso allegorico nella poesia è quindi il significato autentico delle favole poetiche, mentre il senso letterale in sè è falso.<br />
	4. <em>E perchè questo nascondimento fosse trovato per li savi, nel penultimo trattato si mosterrà. Veramente li teologi questo senso prendono altrimenti che li poeti; ma però che mia intenzione è qui lo modo de li poeti seguitare, prendo lo senso allegorico secondo che per li poeti è usato.</em><br />
	E nel penultimo trattato si spiegherà per quale motivo dagli uomini saggi sia stato inventato questo significato nascosto. Tuttavia i teologi intendono il senso allegorico in modo diverso dai poeti, ma poichè in questa opera è mia intenzione seguire il modo (di intendere l'allegoria) dei poeti, considero il senso allegorico come esso è usato dai poeti.<br />
	Dante precisa che mentre nell'allegoria dei poeti il senso letterale è finto
	(una bella menzogna), nell'allegoria dei teologi è vero anche il senso letterale (storicamente vero come nella Bibbia), e che nel Convivio seguirà la prima.</p>

<p>5. <em>Lo terzo senso si chiama morale, e questo è quello che i lettori deono intentamente andare appostando per le scritture, ad utilitade loro e di loro discenti: sì come appostare si può ne lo Evangelio, quando Cristo salio lo monte per transfigurarsi, che de li dodici Apostoli menò seco li tre; in che moralmente si può intendere che a le secretissime cose noi dovemo avere poca compagnia.</em><br />
	Il terzo senso si chiama morale, e questo è quello che i lettori devono attentamente andare a cercare nelle scritture, per loro utilità (a vantaggio di se stessi) e quella dei loro scolari: come (per esempio) si può andare a cercare nel vangelo, quando (si racconta che) Cristo salì al monte per trasfigurarsi e (si afferma che) dei dodici Apostoli ne portò con sè i tre; nel quale racconto si può intendere in senso morale che nelle cose più segrete noi dobbiamo essere in compagnia ristretta.<br />
	Il senso morale è dunque l'insegnamento che si può trarre dalle scritture, per una regola di comportamento. L'esempio di Dante è anche un'allegoria secondo i teologi: il racconto della Trasfigurazione di Cristo (Matteo 17:1-8, Marco 9.1-7, Luca 9:28-36), in cui Cristo porta sul monte con sè i tre apostoli (Pietro, Giovanni e Giacomo), è letteralmente vero e allo stesso tempo carico di significati allegorici.</p>

<p>6. <em>Lo quarto senso si chiama anagogico, cioè sovrasenso; e questo è quando spiritualmente si spone una scrittura, la quale ancora sia vera eziando nel senso litterale, per le cose significate significa de le superne cose de l'etternal gloria, sì come vedere si può in quello canto del Profeta che dice che, ne l'uscita del popolo d'Israel d'Egitto, Giudea è fatta santa e libera.</em><br />
	Il quarto senso si chiama anagogico, cioè sopra il senso (oltre i sensi, innalzamento del senso), e questo si ha quando una scrittura si spiega secondo il significato spirituale, la quale, benchè sia vera anche nel significato letterale, per quello che dice (le cose significate) sta a rappresentare (significa de) le cose divine (superne) della gloria eterna, così come si può vedere in quel canto del profeta (nel canto del Salmo 113), il quale dice che, nell'uscita del popolo di Israele dall'Egitto, la Giudea è divenuta santa e libera.<br />
	7. <em>Chè avvegna essere vera secondo la lettera sia manifesto, non meno è vero quello che spiritualmente s'intende, cioè che ne l'uscita de l'anima dal peccato, essa sia fatta santa e libera in sua potestate.</em><br />
	Poichè, sebbene sia manifesto che questa storia sia letteralmente vera, è altrettanto vero il significato che si deve intendere in senso spirituale, cioè che con l'uscita dell'anima dal peccato, essa diviene santa e libera obbedendo solo a se stessa.<br />
	Il racconto dell'Esodo è l'esempio di allegoria dei teologi: oltre alla verità storica la vicenda rappresenta in senso anagogico il destino ultimo dell'anima. Il senso anagogico si applica solo all'allegoria dei teologi, e non può quindi venire secondo l'allegoria dei poeti, dalle favole.<br />
	8. <em>E in dimostrare questo, sempre lo litterale dee andare innanzi, sì come quello ne la cui sentenza li altri sono inchiusi, e senza lo quale sarebbe impossibile ed inrazionale intendere a li altri, e massimamente a lo allegorico.</em><br />
	E nello spiegare questo, il senso letterale deve essere sempre davanti (in primo piano), essendo quello nel cui significato sono inclusi gli altri, e senza il quale sarebbe impossibile e irrazionale guardare agli altri, e soprattutto a quello allegorico.<br />
	9. <em>E' impossibile, però che in ciascuna cosa che ha dentro e di fuori, è impossibile venire al dentro se prima non si viene al di fuori: onde, con ciò cosa che ne le scritture [la litterale sentenza] sia sempre lo di fuori, impossibile è venire a l'altre, massimamente a l'allegorica, senza prima venire a la litterale.</em><br />
	E' impossibile perchè, in ogni cosa che ha una parte interna e una esterna, non è possibile penetrare all'interno se prima non si osserva l'esterno, per cui, poichè nelle scritture il significato letterale è sempre quello esterno, è impossibile arrivare agli altri significati, soprattutto quello allegorico, senza prima comprendere quello letterale.</p>

<p>15. <em>Io adunque, per queste ragioni, tuttavia sopra ciascuna canzone ragionerò prima la litterale sentenza, e appresso di quella ragionerò la sua allegoria, cioè la nascosa veritade; e talvolta de li altri sensi toccherò incidentemente, come a luogo e a tempo si converrà.</em><br />
	Io quindi, per queste ragioni, discuterò sempre su ogni canzone prima il significato letterale, e dopo discuterò di quello la sua allegoria, cioè la verità nascosta; e talvolta toccherò per inciso (secondariamente) degli altri sensi, come è necessario secondo l'opportunità.</p>

<div class="page-header">
	<h2 class="content">Capitolo II</h2>
</div>
<p>1.<my-ref>^</my-ref> <em>Cominciando adunque, dico che la stella di Venere due fiate rivolta era in quello suo cerchio che la fa parere serotina e matutina, secondo diversi tempi, appresso lo trapassamento di quella Beatrice beata che vive in cielo con li angeli e in terra con la mia anima, quando quella gentile donna, cui feci menzione ne la fine de la Vita Nuova, parve primamente, accompagnata d'Amore, a li occhi miei e prese luogo alcuno ne la mia mente.</em><br />
	Iniziando quindi, dico che la stella di Venere aveva percorso due volte il suo cerchio (l'orbita intorno alla Terra) che la fa apparire alla sera e al mattino, in tempi diversi (secondo la rotazione del suo epiciclo), dopo il trapasso di quella Beatrice che beata vive in cielo con gli angeli e in terra con la mia anima, quando quella donna gentile, di cui ho fatto cenno alla fine della Vita Nuova, apparve agli occhi miei, principalmente, accompagnata da Amore, e si fissò nella mia mente.<br />
	Venere secondo l'astronomia tolemaica aveva due movimenti: la rotazione attorno alla Terra secondo una circonferenza (deferente) in 584 giorni e la rotazione attorno ad una seconda circonferenza (epiciclo) con centro la prima. Avendo Venere effettuato l'orbita attorno alla Terra per due volte, sono trascorsi circa tre anni dalla morte di Beatrice avvenuta nel 1290.<br />
	2. <em>E sì come è ragionato per me ne lo allegato libello, più da sua gentilezza che da mia elezione venne ch'io ad essere suo consentisse; chè passionata di tanta misericordia si dimostrava sopra la mia vedovata vita, che li spiriti de li occhi miei a lei si fero massimamente amici. E così fatti, dentro [me] lei poi fero tale, che lo mio beneplacito fu contento a disposarsi a quella imagine.</em><br />
	E così come si è parlato di me nell'introduzione di sopra, avvenne che io mi concedetti al suoi essere più per la sua gentilezza che per mia libera scelta; perchè (quella donna gentile) si mostrava trasportata da grande misericordia per la mia vita ormai vedova (di Beatrice), che i miei sguardi si fecero a lei completamente amici. E in questo modo, crearono dentro me una tale immagine di lei, che la mia volontà fu lieta di sposarsi a quella immagine.<br />
	3. <em>Ma però che non subitamente nasce amore e fassi grande e perfetto, ma vuole tempo alcuno e nutrimento di pensieri, massimamente là dove sono pensieri contrari che lo 'impediscano, convenne, prima che questo nuovo amore fosse perfetto, molta battaglia intra lo pensiero del suo nutrimento e quello che li era contraro, lo quale per quella gloriosa Beatrice tenea ancora la rocca de a mia mente.</em><br />
	Ma poichè amore non nasce all'improvviso e diventa (subito) grande e perfetto (totale), ma richiede (il giusto) tempo e che sia nutrito di pensieri, principalmente là dove ci sono pensieri contrari che lo impediscono, era necessaria, prima che questo nuovo amore diventi perfetto, una grande battaglia tra il pensiero che lo alimentava (quello per la donna gentile) e quello che gli contrario, quello per quella gloriosa Beatrice che ancora occupava saldamente la mia mente.<br />
	4. <em>Però che l'uno era soccorso de la parte [de la vista] dinanzi continuamente, e l'altro de la parte de la memoria di dietro. E lo soccorso dinanzi ciascuno die crescea, che far non potea l'altro, con[tr]o quello, chè impediva in alcuno modo a dare indietro il volto; per che a me parve sì mirabile, e anche duro a sofferire, che io nol potei sostenere.</em><br />
	Ma l'uno (il pensiero per la donna gentile) era continuamente aiutato dalla parte del vedere davanti, e l'altro (il pensiero di Beatrice) invece era della parte della memoria (del passato), di dietro. E l'aiuto (della parte del) davanti cresceva ogni giorno, che l'altro nulla poteva fare contro di quello, tanto che mi impediva in ogni modo di volgere indietro il volto; per il quale motivo mi parve così meraviglioso, e anche duro a soffrirlo, che io non potevo sostenerlo.<br />
	5. <em>E quasi esclamando, e per iscusare me de la v[a]ri[e]tade ne la quale parea me avere manco di fortezza, dirizzai la voce mia in quella parte onde procedeva la vittoria del nuovo pensiero, ch'era virtuosissimo sì come vertù celestiale; e cominciai a dire: 'Voi che 'intendendo il terzo ciel movete'</em>.<br />
	E quasi esclamando, e per scusarmi del mutare (del mio pensiero), in cui sembrava che io non avessi (sufficiente) forza (volontà), indirizzai la mia voce verso quella parte dalla quale il nuovo pensiero vittorioso proveniva (il cielo di Venere, quello dell'Amore), che era così ricco di virtù come la virtù celestiale; e cominciai a dire: 'O voi, che intendendo (in grado di comprendere rettamente), fate muovere il terzo cielo'.</p>

<p>6. <em>A lo 'ntendimento de la quale canzone bene imprendere, conviene prima conoscere le sue parti, sì che leggiero sarà poi lo suo intendimento a vedere. Acciò che più non sia mestiere di predicere queste parole per le sposizioni de l'altre, dico che questo ordine, che in questo trattato si prenderà, tenere intendo per tutti li altri</em><br />
	Per apprendere correttamente il significato di questa canzone, è prima necessario conoscere le sue parti, in modo che sarà poi agevole percepire il suo (vero) significato. E perchè non occorra più premettere queste parole (questo tipo di chiarimento) per l'esposizione (il commento) delle altre (canzoni), dico che l'ordine che si adotterà in questo trattato, intendo mantenere per tutti gli altri.</p>

<p>7. <em>Adunque dico che la canzone proposta è contenuta da tre parti principali. La prima è lo primo verso di quella: ne la quale s'inducono a udire ciò che dire intendo certe Intelligenze, o vero per più usato modo volemo dire Angeli, le quali sono a la revoluzione del cielo di Venere, sì come movitori di quello.</em><br />
	Dico allora che la canzone proposta è composta da tre parti principali. La prima (parte) è il primo verso (da intendere la prima stanza) di quella (canzone): nella quale si invitano certe Intelligenze ad ascoltare quello che io intendo dire, ovvero quelle che più comunemente chiamiamo Angeli, le quali sono preposte alla rivoluzione del cielo di Venere, in quanto coloro lo muovono.<br />
	8. <em>La seconda è li tre versi che appresso del primo sono: ne la quale si manifesta quel che dentro spiritualmente si sentiva intra' diversi pensieri.</em><br />
	La seconda (parte principale della canzone) sono i tre versi (stanze) che vengono dopo il primo: nella quale (parte) si manifesta quello che si sentiva (combatteva) dentro l'anima (divisa) tra pensieri così diversi.<br />
	9. <em>La terza è lo quinto e l'ultimo verso: ne la quale sì vuole l'uomo parlare a l'opera medesima, quasi a confortare quella. E queste tutte e tre parti, per ordine sono, come è detto di sopra, a dimostrare.</em><br />
	La terza (parte principale della canzone) è il quinto ed ultimo verso (stanza): nel quale si vuole che l'autore parli all'opera stessa, quasi a incoraggiarla. E tutte e tre di queste parti, secondo l'ordine che sono, come è detto di sopra, intendo dimostrare.</p>

<div class="page-header">
	<h2 class="content">Capitolo III</h2>
</div>
<p>1.<my-ref>^</my-ref> <em id="trattatoII_CapitoloIII_1">A più latinamente vedere la sentenza litterale, a la quale ora s'intende, de la prima parte sopra divisa, è da sapere chi e quanti sono costoro che son chiamati a l'audienza mia, e quale è questo terzo cielo lo quale dico loro muovere: e prima dirò del cielo, poi dirò di loro a cu' io parlo.</em><br />
	Per intendere più chiaramente il senso letterale della prima parte (principale della canzone) divisa secondo come sopra, al quale ora si intende dedicare, è da sapere chi e quanti sono costoro che sono chiamati ad ascoltarmi, e quale è questo terzo cielo il quale dico che muovono; e prima dirò del cielo, poi dirò di loro a cui io parlo.</p>

<p>7. <em>Ed è l'ordine del sito questo, che lo primo che numerano è quello dove è la Luna; lo secondo è quello dov'è Mercurio; lo terzo è quello dov'è Venere; lo quarto è quello dove è lo Sole; lo quinto è quello di Marte; lo sesto è quello di Giove; lo settimo è quello di Saturno; l'ottavo è quello de le Stelle; lo nono è quello che non è sensibile se non per questo movimento che è detto di sopra; lo quale chiamano molti Cristallino, cioè diafano, o vero tutto trasparente.</em><br />
	E questo è l'ordine della posizione (dei cieli), che il primo che (gli astrologi e filosofi, Capitolo III 2-6) enumerano è quello dove è (sta) la Luna; il secondo è quello dove è Mercurio; il terzo è quello dove è Venere; il quarto è quello dove è il Sole; il quinto è quello di Marte; il sesto è quello di Giove; il settimo è quello di Saturno; l'ottavo è quello delle Stelle; il nono è quello che non può essere stabilito con esperienze sensibili se non per quel movimento che è detto di sopra (Capitolo III, 5); il quale molti chiamano Cristallino, cioè diafano o del tutto trasparente.<br />
	8. <em>Veramente, fuori di tutti questi, li cattolici pongono lo cielo Empireo, che è a dire cielo di fiamma o vero luminoso; e pongono esso essere immobile per avere in sè, secondo ciascuna parte, cio che la materia vuole.</em><br />
	In verità, fuori da tutti questi (cieli), i cattolici pongono il cielo Empireo, che è a dire cielo di fiamma o (cielo) molto luminoso; e lo considerano essere immobile perchè ha in sè, secondo ognuna delle sue parti, ciò che la (sua) materia vuole (l'oggetto del suo desiderio, Dio).<br />
	9. <em>E questo è cagione al Primo Mobile per avere velocissimo movimento; chè per lo ferventissimo appetito ch'è 'n ciascuna parte di quello nono cielo, che è immediato a quello, d'essere congiunta con ciascuna parte di quello divinissimo ciel quieto, in quello si rivolve con tanto desiderio, che la sua velocitade è quasi incomprensibile.</em><br />
	E questo è la causa per cui il Primo Mobile ha movimento velocissimo; perchè per il molto fervente (appassionatissimo) desiderio che è in ciascuna parte di quel nono cielo di essere congiunta con ciascuna parte di quel interamente divino, tranquillo cielo, che è contiguo a quello, gli ruota attorno con tanto desiderio che la sua velocità è quasi incomprensibile.<br />
	10. <em>E quieto e pacifico è lo luogo di quella somma Deitade che sola sè compiutamente vede. Questo loco è di spiriti beati, secondo che la Santa Chiesa vuole, che non può dire menzogna; e Aristotile pare ciò sentire, a chi bene lo 'ntende, nel primo De Celo et Mundo.</em><br />
	E immobile e pacifico è il luogo di quella suprema Divinità che è l'unica a comprendere pienamente se stessa. Questo (L'Empireo) è il luogo degli spiriti beati, come vuole la Santa Chiesa, che non può dire menzogna; e Aristotele, per chi bene lo comprende, sembra quasi avvertirlo nel (suo) primo (libro) di De Celo et Mundo.<br />
	11. <em>Questo è lo soprano edificio del mondo, nel quale tutto lo mondo s'inchiude, e di fuori dal quale nulla è; ed esso non è in luogo ma formato fu solo ne la prima Mente, la quale li Greci dicono Protonoè. Questa è quella magnificenza de la quale parlò il Salmista quando dice a Dio: «Levata è la magnificenza tua sopra li cieli».</em><br />
	Questo (L'Empireo) è il supremo edificio del mondo (universo), nel quale tutto il mondo (universo) è racchiuso, e al di fuori dal quale è nulla, ed esso non esiste in (alcun) luogo ma fu solo formato nella prima Mente (risiede in Dio), che i Greci chiamano Protonoè. Questa è quella magnificenza (fare cose grandi e ammirabili) della quale parlò il Salmista (nel salmo 8) quando dice a Dio: «Si è alzata la tua magnificenza sopra i cieli».<br />
	12. <em>E così ricogliendo ciò che ragionato è, pare che diece cieli siano, de li quali quello di Venere sia lo terzo, del quale si fa menzione in quella parte che mostrare intendo.</em><br />
	E così mettendo insieme tutto quanto si è ragionato, appare che dieci sono i cieli, dei quali quello di Venere è il terzo, che è menzionato in quella parte (della canzone) che intendo (ora) mostrare.</p>

<div class="page-header">
	<h2 class="content">Capitolo IV</h2>
</div>
<p>1.<my-ref>^</my-ref> <em>Poi ch'è mostrato nel precedente capitolo quale è questo terzo cielo e come in se medesimo è disposto, resta di dimostrare chi sono questi che 'l muovono.</em><br />
	Dopo che nel precedente capitolo è stato mostrato quale è questo terzo cielo (quello di Venere, Capitolo III, 7-12) e come è collocato in se stesso (Capitolo III, 13-18), resta da dimostrare chi sono questi che lo muovono.<br />
	2. <em>È adunque da sapere primamente che li movitori di quelli sono sustanze separate da materia, cioè intelligenze, le quali la volgare gente chiamano Angeli. E di queste creature, sì come de li cieli, diversi diversamente hanno sentito, avvegna che la veritade sia trovata.</em><br />
	E' dunque da sapere come prima cosa che chi sovraintende al movimento di quelli (i cieli) sono sostanze separate dalla materia (immateriali), cioè intelligenze, che la gente comune chiama Angeli. E di queste creature di cui, (nel passato) molti hanno avuto opinioni differenti così come (le hanno avute) dei cieli, è la verità ora conosciuta.</p>

<div class="page-header">
	<h2 class="content">Capitolo V</h2>
</div>
<p>1.<my-ref>^</my-ref> <em>Detto è che per difetto d'ammaestramento li antichi la veritade non videro de le creature spirituali, avvegna che quello popolo d'Israel fosse in parte da li suoi profeti ammaestrato, «ne li quali, per molte maniere di parlare e per molti modi, Dio avea loro parlato», sì come l'Apostolo dice.</em><br />
	Detto è (in precedenza, Capitolo IV 3-8), che i popoli antichi non viderò la vera natura delle creature spirituali per mancanza di insegnamento sebbene che il popolo d'Israele fosse in parte istruito dai suoi profeti, «ai quali, in molte maniere di parlare e in molti modi, Dio aveva parlato a loro», così come dice l'apostolo (Paolo nella prima Epistola agli Ebrei).<br />
	2. <em>Ma noi semo di ciò ammaestrati da colui che venne da quello, da colui che le fece, da colui che le conserva, cioè da lo Imperadore de l'universo, che è Cristo, figliuolo del sovrano Dio e figliuolo di Maria Vergine, femmina veramente e figlia di Ioacchino e d'Adamo: uomo vero, lo quale fu morto da noi, per che ci recò vita.</em><br />
	Ma noi (cristiani) siamo istruiti di ciò (della vera natura delle creature spirituali) da colui che venne da quello (Dio), da colui che le fece, da colui che le conserva, cioè dall'Imperatore dell'Universo, che è Cristo, figliuolo del sovrano Dio e figliuolo di Maria Vergine, donna vera (in carne e ossa) e figlia di Gioacchino e di Adamo: uomo vero (in carne e ossa), il quale fu ucciso da noi (uomini), perchè (attraverso la sua morte) ci desse la vita.<br />
	3. <em>'Lo qual fu luce che allumina noi ne le tenebre', sì come dice Ioanni Evangelista, e disse a noi la veritade di quelle cose che noi sapere sanza lui non potavamo, nè veder veramente.</em><br />
	'Il quale (Cristo) fu luce che ci illumina nelle tenebre', così come dice Giovanni l'Evangelista (nel suo Vangelo 1:5), e ci disse la verità (a riguardo) di quelle cose che noi senza di lui non potevamo sapere, nè vedere con verità.</p>

<p>4. <em>La prima cosa e lo primo secreto che ne mostrò fu una de le creature predette: ciò fu quello suo grande legato che venne a Maria, giovinetta donzella di tredici anni, da parte del Sanator celestiale. Questo nostro Salvatore con la sua bocca disse che 'l Padre li potea dare molte legioni d'angeli; questi non negò, quando detto li fu che 'l Padre avea comandato a li angeli che li ministrassero e servissero</em><br />
	La prima cosa e il primo segreto che ci mostrò fu una delle prima dette creature (spirituali, intelligenze): (e) questo fu quel suo grande ambasciatore (l'Arcangelo Gabriele) che venne a Maria, giovane donna di tredici anni, da parte del Sanatore celestiale. Questo nostro Salvatore disse con la sua bocca che il Padre poteva dare (a lui) molte legioni (una moltitudine) di angeli, quando gli fu detto che il Padre aveva comandato agli angeli che gli somministrassero e servissero i cibi, questi (il
	Salvatore) non negò che fosse vero.<br />
	5. <em>Per che manifesto è a noi quelle creature [essere] in lunghissimo numero; per che la sua sposa e secretaria Santa Ecclesia - de la quale dice Salomone: «Chi è questa che ascende del diserto, piena di quelle cose che dilettano, appoggiata sopra l'amico suo?» - dice, crede e predica quelle nobilissime creature quasi innumerabili. E partele per tre gerarchie, che è a dire tre principati santi o vero divini, e ciascuna gerarchia ha tre ordini; sì che nove ordini di creature spirituali la Chiesa tiene e afferma</em><br />
	Per cui è manifesto a noi che quelle creature (spirituali) sono in grandissimo numero; perchè la sua (di Cristo) sposa e depositaria di segreti, la Santa Chiesa - della quale Salomone dice (nel suo Cantico dei Cantici 8:5): «Chi è questa che sale dal deserto, piena di quelle cose che dilettano, appoggiata sul suo amico (Cristo)?» - dice, crede e predica che quelle nobilissime creature sono quasi innumerabili. E le divide in tre gerarchie, che è a dire tre santi o veramente divini principati, e ciascuna gerarchia ha tre ordini; così che la Chiesa ritiene e afferma che sono nove ordini di creature spirituali (intelligenze).<br />
	6. <em>Lo primo è quello de li Angeli, lo secondo de li Arcangeli, lo terzo de li Troni; e questi tre ordini fanno la prima gerarchia: non prima quanto a nobilitade, non a creazione (chè più sono l'altre nobili e tutte furono insieme create), ma prima quanto al nostro salire a loro altezza. Poi sono le Dominazioni; appresso le Virtuti; poi li Principati: e questi fanno la seconda gerarchia. Sopra questi sono le Potestati e li Cherubini, e sopra tutti sono li Serafini: e questi fanno la terza gerarchia.</em><br />
	Il primo (ordine) è quello degli Angeli, il secondo degli Arcangeli, il terzo dei Troni; e questi tre ordini fanno la prima gerarchia: non prima (gerarchia) quanto a nobiltà, non (prima) quanto a creazione (perchè le altre sono più nobili e tutte furono create insieme), ma prima quanto (all'ordine) della nostra salita alla loro (al loro grado di) altezza. Poi ci sono le Dominazioni, vicino (a queste) le Virtù, poi i Principati; e questi (tre ordini) fanno la seconda gerarchia. Sopra questi ci sono le Potestà e i Cherubini, e sopra tutti ci sono i Serafini: e questi (tre ordini) fanno la terza gerarchia.<br />
	7. <em>Ed è potissima ragione de la loro speculazione e lo numero in che sono le gerarchie e quello in che sono li ordini. Chè con ciò sia cosa che la Maestà divina sia in tre persone, che hanno una sustanza, di loro si puote triplicemente contemplare.</em><br />
	E la posizione numerica nella quale le gerarchie risiedono e quella in che gli ordini risiedono è (determina) la causa principale della loro meditazione. Essendo che la Maestà divina esiste in tre persone, che hanno una (sola) sostanza, si può contemplarle in triplice maniera.<br />
	8. <em>Chè si può contemplare de la potenza somma del Padre; la quale mira la prima gerarchia, cioè quella che è prima per nobilitade e che ultima noi annoveriamo. E puotesi contemplare la somma sapienza del Figliuolo; e questa mira la seconda gerarchia. E puotesi contemplare la somma e ferventissima caritade de lo Spirito Santo; e questa mira l'ultima gerarchia, la quale, più propinqua, a noi porge de li doni che essa riceve.</em><br />
	Così si può contemplare della somma potenza del Padre, la quale la prima gerarchia ammira, cioè quella che è prima per nobiltà e noi contiamo per ultima (in ordine ascendente, la più lontana da noi). E si può contemplare la somma sapienza del Figliuolo; e questa la seconda gerarchia ammira. E si può contemplare la somma (suprema) e ferventissima (appassionatissima) carità (amore) dello Spirito Santo; e questa l'ultima gerarchia ammira, la quale, più prossima a noi, ci porge i doni che essa riceve.<br />
	9. <em>E con ciò sia cosa che ciascuna persona ne la divina Trinitade triplicemente si possa considerare, sono in ciascuna gerarchia tre ordini che diversamente contemplano. Puotesi considerare lo Padre, non avendo rispetto se non ad esso; e questa contemplazione fanno li Serafini, che veggiono più de la Prima Cagione che nulla angelica natura.</em><br />
	Essendo che ciascuna persona nella divina Trinità si può considerare in triplice maniera, in ciascuna gerarchia ci sono tre ordini che contemplano diversamente. Si può considerare il Padre, non avendo altro riguardo se non ad esso, e questa contemplazione fanno i Serafini, che percepiscono più della Prima Causa (l'origine di ogni cosa) che ogni altra natura angelica.<br />
	10. <em>Puotesi considerare lo Padre secondo che ha relazione al Figlio, cioè come da lui si parte e come con lui sè unisce; e questo contemplano li Cherubini. Puotesi ancora considerare lo Padre secondo che da lui procede lo Spirito Santo, e come da lui si parte e come con lui sè unisce; e questa contemplazione fanno le Potestadi.</em><br />
	Si può considerare il Padre secondo la relazione che ha con il Figlio, cioè come da lui si divide e come con lui si unisce; e questo i Cherubini contemplano. Si può ancora considerare il Padre secondo come lo Spirito Santo proviene da lui, e come da lui si divide e come con lui si unisce; e questa contemplazione le Potestà fanno.<br />
	11. <em>E per questo modo si puote speculare del Figlio e de lo Spirito Santo: per che convengono essere nove maniere di spiriti contemplativi, a mirare ne la luce che sola se medesima vede compiutamente.</em><br />
	E secondo questo modo (come per il Padre) si può meditare del Figlio e dello Spirito Santo: così si confà essere nove tipi di spiriti contemplativi, ad ammirare nella luce che sola compiutamente (pienamente) vede se stessa.</p>

<p>12. <em>E non è qui da tacere una parola. Dico che di tutti questi ordini si perderono alquanti tosto che furono creati, forse in numero de la decima parte; a la quale restaurare fu l'umana natura poi creata. Li numeri, li ordini, le gerarchie narrano li cieli mobili che sono nove, e lo decimo annunzia essa unitade e stabilitade di Dio. E però dice lo Salmista: «Li cieli narrano la gloria di Dio, e l'opere de le sue mani annunzia lo fermamento»</em><br />
	E qui una (ulteriore) parola (a completezza) non è da tacere. Dico che di tutti questi ordini alcuni si persero appena furono creati, forse in numero della decima parte; che per ristabilire la quale la natura umana (l'uomo) fu poi creata. I cieli mobili che sono nove riferiscono il numero, gli ordini, e le gerarchie (angeliche), e il decimo annuncia l'unità e stabilità di Dio, E perciò il Salmista (nel Salmo 18) dice: «I cieli narrano la gloria di Dio, e il firmamento (la volta celeste) annuncia le opere delle sue mani».<br />
	Le intelligenze che si perdettero sono gli angeli ribelli a Dio capeggiati da Lucifero e precipitati nell'Inferno secondo l'Antico Testamento.<br />
	13. <em>Per che ragionevole è credere che li movitori del cielo de la Luna siano de l'ordine de li Angeli, e quelli di Mercurio siano li Arcangeli, e quelli di Venere siano li Troni; li quali, naturati de l'amore del Santo Spirito, fanno la loro operazione, connaturale ad essi, cioè lo movimento di quello cielo, pieno d'amore, dal quale prende la forma del detto cielo uno ardore virtuoso per lo quale le anime di qua giuso s'accendono ad amore, secondo la loro disposizione. </em><br />
	Perciò è ragionevole credere che coloro che muovono il cielo della Luna siano dell' (appartengano all') ordine degli Angeli, e quelli di Mercurio siano gli Arcangeli, e quelli di Venere siano i Troni; (tutti) i quali, assecondando la natura dell'amore dello Spirito Santo, svolgono la loro operazione, naturale ad essi, cioè il movimento di quel cielo (Venere), pieno di amore, dal quale (movimento) una passione ricca di virtù prende la forma del detto cielo, per la quale (passione) le anime di quaggiù si accendono ad amore, secondo la loro disposizione (a riceverlo).<br />
	14. <em>E perchè li antichi s'accorsero che quello cielo era qua giù cagione d'amore, dissero Amore essere figlio di Venere, sì come testimonia Vergilio nel primo de lo Eneida, ove dice Venere ad Amore: «Figlio, vertù mia, figlio del sommo padre, che li dardi di Tifeo non curi»; e Ovidio, nel quinto di Metamorphoseos, quando dice che Venere disse ad Amore: «Figlio, armi mie, potenzia mia».</em><br />
	E quando gli antichi si accorsero che quel cielo era quaggiù causa di amore, dissero che Amore era figlio di Venere, così come Virgilio testimonia nel primo libro (664) dell'Eneide, dove Venere dice ad Amore: «Figlio, mia virtù, figlio del sommo padre, che non temi i dardi di Tifeo»; e Ovidio, nel quinto libro (365) della Metamorfosi, quando dice che Venere disse ad Amore: «Figlio, mie braccia, mia potenza».<br />
	Dante qui, con la mia debita reverenza, ha interpretato male il verso dell'Eneide in quanto è Giove che lancia i fulmini a Tifeo e non viceversa.</p>

<div class="page-header">
	<h2 class="content">Capitolo VI</h2>
</div>
<p>1.<my-ref>^</my-ref> <em>Secondo che di sopra, nel terzo capitolo di questo trattato, si disse, ch'a bene intendere la prima parte de la proposta canzone convenia ragionare di quelli cieli e de li loro motori, ne li tre precedenti capitoli è ragionato. Dico adunque a quelli ch'io mostrai sono movitori del cielo di Venere: O voi che 'ntendendo - cioè con lo intelletto solo, come detto è di sopra, - lo terzo cielo movete, Udite il ragionare; e non dico udite perch'elli odano alcuno suono, ch'elli non hanno senso, ma dico udite, cioè con quello udire ch'elli hanno, ch'è intendere per intelletto.</em><br />
	Secondo quanto si disse, di sopra, nel <a href="#trattatoII_CapitoloIII_18">terzo capitolo</a> di questo trattato, che era necessario, a bene intendere la prima parte della proposta canzone, parlare di quei cieli e dei loro motori, nei tre precedenti capitoli (lo) si è discusso. Dico quindi (all'inizio della canzone proposta) a quelli che io ho mostrato essere coloro che muovono il cielo di Venere: <em>O voi che intendendo</em>, - cioè con il solo intelletto, come è detto di sopra,- <em>il terzo cielo muovete, Udite il ragionare</em>; e non dico udite perchè essi odano alcun suono, perche essi non hanno senso di percezione, ma dico udite, cioè con quell'udire che essi hanno, che è comprendere con l'intelletto.<br />
	2. <em>Dico: Udite il ragionar lo quale è nel mio core: cioè dentro da me, chè ancora non è di fuori apparito. E da sapere è che in tutta questa canzone, secondo l'uno senso e l'altro lo 'core' si prende per lo secreto dentro, e non per altra spezial parte de l'anima e del corpo.</em><br />
	Dico: <em>Udite il ragionar che è nel mio cuore</em>, cioè dentro di me, perchè ancora non è apparso di fuori. Ed è da sapere che in tutta questa canzone, secondo l'uno senso (il senso letterale) e l'altro (il senso allegorico), il 'cuore' deve essere preso come il posto segreto interno, e non come altra specifica parte dell'anima e del corpo.</p>

<p>3. <em>Poi li ho chiamati ad udire quello ch'io voglio, assegno due ragioni per che io convenevolemente deggio loro parlare. L'una si è la novitade de la mia condizione, la quale, per non essere da li altri uomini esperta, non sarebbe così da loro intesa come da coloro che 'ntendono li loro effetti ne la loro operazione; e questa ragione tocco quando dico: Ch'io nol so dire dire altrui, sì mi par novo.</em><br />
	Dopo che li ho chiamati ad udire quello che io voglio dire, assegno due ragioni per le quali io devo in modo appropriato parlare a loro. La prima è l'eccezionalità della mia condizione, la quale, per non essere stata provata da altri uomini, non sarebbe così compresa da loro come da quelle (creature spirituali) che intendono i loro effetti (conseguenze) nella loro operazione; e questo motivo tocco quando dico: Ch'io non so dire ad altri, perchè mi pare così nuovo.<br />
	4. <em>L'altra ragione è: quand'uomo riceve beneficio, o vero ingiuria, prima de' quello retraere a chi liele fa, se può, che ad altri; acciò che se ello è beneficio, esso che lo riceve si mostri conoscente inver lo benefattore; e s'ella è ingiuria, induca lo fattore a buona misericordia con le dolci parole.</em><br />
	L'altra ragione (che mi fa parlare a loro, le creature spirituali) è: quando un uomo riceve beneficio o una vera ingiuria, se può, prima deve parlare di quello a chi glielo ha fatto che ad altri; perchè se è beneficio, colui che lo riceve si mostri riconoscente verso il benefattore; e se è ingiuria, induca il (mal)fattore con gentili parole a buona (giusta) misericordia (compassione).<br />
	5. <em>E questa ragione tocco, quando dico: El ciel che segue lo vostro valore, Gentili creature che voi sete, Mi tragge ne lo stato ov'io mi trovo. Ciò è a dire: l'operazione vostra, cioè la vostra circulazione, è quella che m'ha tratto ne la presente condizione. Però conchiudo e dico che 'l mio parlare a loro dee essere, sì come detto è; e questo dico qui: Onde 'l parlar de la vita ch'io provo, Par che si drizzi degnamente a vui. E dopo queste ragioni assegnate, priego loro de lo 'ntendere quando dico: Però vi priego che lo mi 'ntendiate.</em><br />
	E tocco questa ragione, quando dico: <em>Il cielo che segue il vostro valore, Gentili creature che voi siete, Mi trae nello stato dove io mi trovo</em>. che a dire è: la vostra operazione, cioè il vostro movimento circolare, è quella che mi ha tratto nella presente condizione. Perciò concludo e dico che il mio parlare deve essere rivolto a loro, si come è detto (di sopra, parlare del beneficio prima al benefattore); e questo dico qui: <em>Per cui il parlare della vita che io provo, Appare giusto che si indirizzi a voi</em>. E dopo aver assegnato queste ragioni, prego loro di intendermi quando dico: <em>Perciò vi prego che mi intendiate</em> (ascoltate e comprendete in quanto puri intelletti).<br />
	6. <em>Ma però che in ciascuna maniera di sermone lo dicitore massimamente dee intendere a la persuasione, cioè a l'abbellire, de l'audienza sì come a quella ch'è principio di tutte l'altre persuasioni come li rettorici [s]anno; e potentissima persuasione sia, a rendere l'uditore attento, promettere di dire nuove e grandissime cose; seguito io, a la preghiera fatta de l'audienza, questa persuasione, cioè, dico, abbellimento, annunziando loro la mia intenzione, la quale è di dire nuove cose, cioè la divisione ch'è ne la mia anima, e grandi cose, cioè lo valore de la loro stella. E questo dico in quelle ultime parole di questa prima parte: Io vi dirò del cor la novitate, Come l'anima trista piange in lui, E come un spirto contra lei favella, Che vien pe' raggi de la vostra stella.</em><br />
	Ma poichè in ogni modo di un discorso (sermone) il parlatore deve principalmente mirare alla persuasione (convincimento) dell'udienza (degli ascoltatori), cioè a renderlo piacevole, come a quella cosa che è principio di tutte le altre persuasioni come i retorici sanno (secondo i dettami della retorica); e poichè la più potente persuasione, a rendere l'ascoltatore attento, è promettere di dire cose nuove e grandissime; questa persuasione, cioè dico all'abbellimento (della canzone), io faccio seguire alla preghiera fatta all'udienza, annunciando la mia intenzione a loro, la quale è di dire cose nuove, cioè la divisione che è nella mia anima (a causa di due pensieri contrapposti), e grandi cose, cioè il valore (virtù) della loro stella (Venere). E dico questo in quelle ultime parole di questa prima parte: <em>Io vi dirò la novità del mio cuore, Come l'anima triste piange in lui, E come uno spirito contro di lei parla, Che viene per i raggi della vostra stella.</em></p>

<p>7. <em>E a pieno intendimento di queste parole, dico che questo [spirito] non è altro che uno frequente pensiero a questa nuova donna commendare e abbellire; e questa anima non è altro che un altro pensiero accompagnato di consentimento, che, repugnando a questo, commenda e abbellisce la memoria di quella gloriosa Beatrice.</em><br />
	E per la piena comprensione di queste parole, dico che questo spirito non è altro che un pensiero frequente a lodare e adornare questa nuova donna; e questa anima non è altro che un altro pensiero (quello di Beatrice) accompagnato dal consenso, che opponendosi a questo (spirito), loda e adorna la memoria di quella gloriosa Beatrice.<br />
	8. <em>Ma però che ancora l'ultima sentenza de la mente, cioè lo consentimento, si tenea per questo pensiero che la memoria aiutava, chiamo lui anima e l'altro spirito; sì come chiamare solemo la cittade quelli che la tengono, e non coloro che la combattono, avvegna che l'uno e l'altro sia cittadino.</em><br />
	Ma poichè ancora l'ultimo giudizio della mia mente, cioè il consenso, si aggrappava a questo pensiero aiutato dalla memoria, chiamo questo anima e l'altro spirito; così come di solito chiamiamo la città quelli che la governano, e non coloro che la combattono (come opposizione al governo), sebbene che l'uno e l'altro sia cittadino.<br />
	9. <em>Dico anche che questo spirito viene per li raggi de la stella: per che sapere si vuole che li raggi di ciascuno cielo sono la via per la quale discende la loro vertude in queste cose di qua giù. E però che li raggi non sono altro che uno lume che viene dal principio de la luce per l'aere infino a la cosa illuminata, e luce non sia se non ne la parte de la stella, però che l'altro cielo è diafano, cioè transparente, non dico che vegna questo spirito, cioè questo pensiero, dal loro cielo in tutto, ma da la loro stella.</em><br />
	Dico anche che questo spirito viene per i raggi della stella: perchè è necessario sapere che i raggi di ogni cielo sono la via per la quale la loro virtù discende in queste cose di qua giù. E perchè i raggi non sono altro che un chiarore che al principio della luce arriva attraverso l'aria alla cosa illuminata, e non c'è luce se non (viene) dalla parte (corpo) della stella, perchè il resto del cielo è diafano, cioè trasparente, non dico che questo spirito, cioè questo pensiero, viene da loro cielo interamente, ma (solo) dalla loro stella.</p>

<div class="page-header">
	<h2 class="content">Capitolo X</h2>
</div>
<p>1.<my-ref>^</my-ref> <em>Dimostrata è la sentenza di quella parte ne la qual parla l'anima, cioè l'antico pensiero che si corruppe. Ora seguentemente si dee mostrare la sentenza de la parte ne la qual parla lo pensiero nuovo avverso; e questa parte si contiene tutta nel verso che comincia: Tu non se' morta.</em><br />
	Dimostrato è il significato di quella parte nella quale parla l'anima (Capitoli VII-IX), cioè l'antico pensiero (quello per Beatrice) che si corrompe. Ora di seguito si deve mostrare ora il significato della parte nella quale il nuovo pensiero avverso (al primo) parla; e questa parte è tutta compresa nel verso (stanza) che comincia: <em>Tu non sei morta</em>.<br />
	2. <em>La qual parte, a bene intendere, si vuole in due partire: che ne la prima [lo pensiero avverso riprende l'anima di viltade; e appresso comanda quello che far dee quest'anima ripresa, cioè ne la seconda] parte, che comincia: Mira quant'ell'è pietosa.</em><br />
	A comprendere bene, questa parte si deve dividere in due: che nella prima, il pensiero avverso rimprovera l'anima di viltà; e dopo comanda (ordina) quello che quest'anima rimproverata deve fare, cioè (comanda questo) nella seconda parte, che comincia: <em>Guarda quanto ella è pietosa</em>.</p>

<p>3. <em>Dice adunque, continuandosi a l'ultime sue parole: Non è vero che tu sie morta; ma la cagione per che morta ti pare essere, si è uno smarrimento nel quale se' caduta vilmente per questa donna che è apparita: - e qui è da notare che, sì come dice Boezio ne la sua Consolazione, «ogni subito movimento di cose non avviene sanza alcuno discorrimento d'animo» -; e questo vuol dire lo riprendere di questo pensiero.</em><br />
	Dice dunque (lo spiritello d'amore), proseguendo alle sue ultime parole: Non è vero che tu sei morta; ma la ragione perchè ti sembra essere morta, è uno smarrimento nel quale vilmente sei caduta per questa donna che è apparsa: - e qui è da annotare che, così come dice Boezio nella sua Consolazione (nel suo libro della Consolazione della filosofia II, 1 - 3), «ogni improvviso cambiamento di cose non avviene senza alcuna perturbazione dell'animo» -; e questo vuol dire il rimprovero di questo pensiero.<br />
	4. <em>Lo quale si chiama 'spiritello d'amore' a dare a intendere che lo consentimento mio piegava inver di lui; e così si può questo intendere maggiormente, e conoscere la sua vittoria, quando dice già 'anima nostra', facendosi familiare di quella.</em><br />
	Il quale si chiama 'spiritello d'amore' per far intendere che il mio consenso si piegava verso di lui; e così si può comprendere questo maggiormente, e conoscere la sua vittoria, già quando dice 'anima nostra', facendosi intima a quella.<br />
	5. <em>Poi, com'è detto, comanda quello che far dee quest'anima ripresa per venir lei a sè, e lei dice: Mira quant'ell'è pietosa e umile; chè sono proprio rimedio a la temenza, de la qual parea l'anima passionata, due cose, e sono queste che, massimamente congiunte, fanno de la persona bene sperare, e massimamente la pietade, la quale fa risplendere ogni altra bontade col lume suo. Per che Virgilio, d'Enea parlando, in sua maggiore loda pietoso lo chiama.</em><br />
	Poi, come è stato detto, (lo spiritello d'amore) comanda quello che quest'anima rimproverata deve fare per venire lei a sè, e dice a lei: <em>Guarda quanto ella è pietosa e umile;</em> perchè il giusto rimedio al timore, della quale l'anima pareva appassionata, sono due cose, e sono queste che, soprattutto unite, fanno della persona sperare bene, e soprattutto la pietà, la quale ogni altrà bontà fa risplendere con la sua luce. Questo è perchè Virgilio, parlando di Enea, a sua maggiore lode lo chiama pietoso.<br />
	6. <em>E non è pietade quella che crede la volgar gente, cioè dolersi de l'altrui male, anzi è questo uno suo speziale effetto, che si chiama misericordia ed è passione; ma pietade non è passione, anzi è una nobile disposizione d'animo, apparecchiata di ricevere amore, misericordia e altre caritative passioni.</em><br />
	E non è pietà, quello che le personi comuni credono, cioè dolersi del male altrui, anzi questo è un suo particolare effetto, che si chiama misericordia ed è passione di un sentimento (una emozione); ma pietà non è passione (una emozione), anzi è una nobile disposizione dell'animo, pronta a ricevere amore, misericordia e altre passioni (emozioni) che vengono dalla carità.</p>

<p>7. <em>Poi dice: Mira anco quanto è saggia e cortese ne la sua grandezza. Or dice tre cose, le quali, secondo quelle che per noi acquistar si possono, massimamente fanno la persona piacente. Dice 'saggia': or che è più bello in donna che savere? Dice 'cortese': nulla cosa sta più bene in donna che cortesia. E non siano li miseri volgari anche di questo vocabulo ingannati, che credono che cortesia non sia altro che larghezza; e larghezza è una speziale, e non generale, cortesia!</em><br />
	Poi dice: <em>Guarda anche quanto è saggia e cortese nella sua grandezza</em>. Quindi (lui, lo spiritello d'amore) dice tre cose, le quali, tra quelle che si possono acquisire da noi, fanno principalmente la persona piacente. Dice 'saggia': ora che è più bello in una donna che sapere? Dice 'cortese' nessuna cosa sta meglio in una donna che cortesia. E la misera gente comune non sia ingannata anche di questo vocabolo, che credono che cortesia non sia altro che generosità (liberalità); perchè generosità è una speciale (specifica), e non generale, cortesia!<br />
	8. <em>Cortesia e onestade è tutt'uno: e però che ne le corti anticamente le vertudi e li belli costumi s'usavano, sì come oggi s'usa lo contrario, si tolse quello vocabulo da le corti, e fu tanto a dire cortesia quanto uso di corte. Lo qual vocabulo se oggi si togliesse da le corti, massimamente d'Italia, non sarebbe altro a dire che turpezza.</em><br />
	Cortesia e onestà è tutt'uno: e perchè nelle corti anticamente si usavano le virtù e le belle maniere, così come oggi si fa il contrario, si prese quel vocabolo dalle corti, e a dire cortesia era come dire uso di corte. Il quale vocabolo se si derivasse oggi dalle corti, soprattutto (quelle) d'Italia, (visti gli attuali costumi) non sarebbe altro a dire che maleducazione (indecenza).<br />
	9. <em>Dice ne la sua grandezza. La grandezza temporale, de la quale qui s'intende, massimamente sta bene accompagnata con le due predette bontadi, però ch'ell'apre lume che mostra lo bene e l'altro de la persona chiaramente. E quanto savere e quanto abito virtuoso non si pare per questo lume non avere! e quanta matterìa e quanti vizii si discernono per aver questo lume!</em><br />
	Dice (lo spiritello d'amore) nella sua grandezza. La grandezza terrena, che qui si intende, principalmente sta bene accompagnata con le due predette (saggezza e cortesia) bontà, perchè essa accende la luce che mostra chiaramente il bene e l'altro (il male) di una persona. E quanto sapere e quanta virtù non appare senza questa luce! e quanta follia e quanti vizi si discernono avendo questa luce!<br />
	10. <em>Meglio sarebbe a li miseri grandi, matti, stolti e viziosi, essere in basso stato, chè nè in mondo nè dopo la vita sarebbero tanto infamati. Veramente per costoro dice Salomone ne lo Ecclesiaste: «E un'altra infermitade pessima vidi sotto lo sole, cioè ricchezze conservate in male del loro signore»</em><br />
	Sarebbe meglio ai nobili poveri, matti, stolti e viziosi essere in umile stato, perchè nè in questo mondo nè dopo la vita sarebbero tanto infamati. Per costoro Salomone dice giustamente nell'Ecclesiaste (5:13): «E un'altra malattia (male) grave vidi sotto il sole, cioè le ricchezze conservate per la rovina del possessore».</p>

<div class="page-header">
	<h2 class="content">Capitolo XII</h2>
</div>
<p>1.<my-ref>^</my-ref> <em id="trattatoII_CapitoloXII_1">Poi che la litterale sentenza è sufficientemente dimostrata, è da procedere a la esposizione allegorica e vera. E però, principiando ancora da capo, dico che, come per me fu perduto lo primo diletto de la mia anima, de la quale fatta è menzione di sopra, io rimasi di tanta tristizia punto, che conforto non mi valeva alcuno.</em><br />
	Dopo che il significato letterale è stato sufficientemente (adeguatamente) dimostrato (spiegato), è da procedere alla esposizione allegorica e (da ritenere) vera. E perciò, iniziando ancora da capo, dico che, quando perdetti il primo diletto della mia anima, della quale menzione è fatta di sopra, io rimasi punto di tanta tristezza, che nessun conforto mi valeva.<br />
	2. <em>Tuttavia, dopo alquanto tempo, la mia mente, che si argomentava di sanare, provide, poi che nè 'l mio nè l'altrui consolare valea, ritornare al modo che alcuno sconsolato avea tenuto a consolarsi; e misimi a leggere quello non conosciuto da molti libro di Boezio, nel quale, cattivo e discacciato, consolato s'avea.</em><br />
	Tuttavia, dopo un certo tempo la mia mente, che si sforzava di guarire, decise, poichè nè il mio consolare nè l'altrui valeva (aveva successo), di ricorrere al metodo con il quale qualche inconsolabile aveva adottato a consolarsi; e mi misi a leggere quel libro di Boezio (De consolatione philosophiae, La consolazione della filosofia), non conosciuto da molti, nel quale, mentre prigioniero e esiliato, egli si era consolato (aveva trovato conforto).<br />
	3. <em>E udendo ancora che Tullio scritto avea un altro libro, nel quale, trattando de l'Amistade, avea toccate parole de la consolazione di Lelio, uomo eccellentissimo, ne la morte di Scipione amico suo, misimi a leggere quello.</em><br />
	E avendo anche sentito che Tullio (Cicerone) aveva scritto un altro libro, nel quale, trattando dell'Amicizia, aveva speso parole della consolazione di Lelio, uomo eccellentissimo, nella morte del suo amico Scipione, mi misi a leggerlo.<br />
	4. <em>E avvegna che duro mi fosse ne la prima entrare ne la loro sentenza, finalmente v'entrai tanto entro, quanto l'arte di gramatica ch'io avea e un poco di mio ingegno potea fare; per lo quale ingegno molte cose, quasi come sognando, già vedea, sì come ne la Vita Nuova si può vedere.</em><br />
	E sebbene che mi fosse difficile all'inizio entrare nel loro (della Consolazione della Filosofia di Boezio e dell'Amicizia di Cicerone) significato, finalmente vi entrai tanto dentro quanto l'esercizio della grammatica (del latino) che io avevo e un po' di mio ingegno mi permetteva fare; per il quale ingegno vedeva (percepiva) molte cose prima, quasi come sognando (come colui che vede come in un sogno), così come nella Vita Nuova si può vedere.<br />
	5. <em>E sì come essere suole che l'uomo va cercando argento e fuori de la 'ntenzione truova oro, lo quale occulta cagione presenta, non forse sanza divino imperio; io, che cercava di consolarme, trovai non solamente a le mie lagrime rimedio, ma vocabuli d'autori e di scienze e di libri: li quali considerando, giudicava bene che la filosofia, che era donna di questi autori, di queste scienze e di questi libri, fosse <span id="trattatoII_CapitoloXII_5">somma cosa</span>.</em><br />
	E così spesso avviene che un'uomo va cercando argento e al di fuori della sua intenzione trova oro, il quale (ritrovamento) qualche nascosto motivo presenta, forse non senza intervento divino; io, che cercava di consolarmi, trovai non solamente rimedio alle mie lacrime, ma anche vocaboli di autori e di scienze e di libri: i quali valutando, correttamente distinsi che la Filosofia, che era la donna di questi autori, di queste scienze e di questi libri, fosse somma cosa.<br />
	6. <em>E imaginava lei fatta come una donna gentile, e non la poteva imaginare in atto alcuno se non misericordioso; per che sì volentieri lo senso di vero la mirava, che appena lo potea volgere da quella.</em><br />
	E la immaginavo fatta come una donna gentile, e non la potevo immaginare in alcun atto se non misericordioso; per cui la parte della mia mente che percepiva il vero la ammirava così volontieri, che appena potevo volgermi da quella.<br />
	7. <em>E da questo imaginare cominciai ad andare là dov'ella si dimostrava veracemente, cioè ne le scuole de li religiosi e a le disputazioni de li filosofanti. Sì che in picciol tempo, forse di trenta mesi, cominciai tanto a sentire de la sua dolcezza, che lo suo amore cacciava e distruggeva ogni altro pensiero.</em><br />
	E da questo immaginare cominciai ad andare la dove ella più vera si rivelava, cioè nelle scuole dei religiosi e alle dispute dei filosofi. Così che in poco tempo (rispetto alla vastità della materia e della difficoltà dgli studi), forse di trenta mesi, cominciai a sentire della sua dolcezza così tanto, che il suo amore mi faceva prigioniero e distruggeva ogni altro pensiero.<br />
	8. <em>Per che io, sentendomi levare dal pensiero del primo amore a la virtù di questo, quasi maravigliandomi apersi la bocca nel parlare de la proposta canzone, mostrando la mia condizione sotto figura d'altre cose: però che de la donna di cu' io m'innamorava non era degna rima di volgare alcuna palesemente po[e]tare; nè li uditori erano tanto bene disposti, che avessero sì leggiere le [non] fittizie parole apprese; nè sarebbe data loro fede a la sentenza vera, come a la fittizia, però che di vero si credea del tutto che disposto fosse a quello amore, che non si credeva di questo.</em><br />
	Perchè io, sentendomi elevare dal pensiero del primo amore (Beatrice) alla virtù di questo (nuovo amore), apersi quasi meravigliandomi la bocca nel parlare (le parole) della proposta canzone, rivelando la mia condizione sotto la figura di altre cose (l'allegoria): perchè nessun rima di (alcun) volgare era degna di poetare chiaramente (senza l'allegoria) la donna di cui io mi stavo innamorando; nè gli ascoltatori erano tanto ben disposti, che avrebbero appreso le parole non immaginarie così facilmente; nè essi (gli ascoltatori) avrebbero dato fede (creduto) al vero significato, come a (ritenendo vero) quello fittizio, perchè per davvero si sarebbe creduto che io fossi disposto a quell'amore (quello per una donna reale), e non si sarebbe creduto di questo (nuovo amore).<br />
	9. <em>Cominciai dunque a dire: Voi che 'ntendendo il terzo ciel movete. E perchè, sì come detto è, questa donna fu figlia di Dio, regina di tutto, nobilissima e bellissima Filosofia, è da vedere chi furono questi movitori, e questo terzo cielo. E prima del cielo, secondo l'ordine trapassato.</em><br />
	Cominciai dunque a dire: <em>Voi che intendendo il terzo cielo muovete</em>. E perchè, questa donna, così come è detto (essere <a href="#trattatoII_CapitoloXII_5">somma cosa</a>), fu figlia di Dio, regina di tutto, nobilissima e bellissima Filosofia, è da mostrare chi furono questi che muovono, e questo terzo cielo. E prima dirò del cielo, secondo l'ordine già eseguito.<br />
	10. <em>E non è qui mestiere di procedere dividendo, e a littera esponendo; chè, volta la parola fittizia di quello ch'ella suona in quello ch'ella 'ntende, per la passata sposizione questa sentenza fia sufficientemente palese.</em><br />
	E non è qui il caso di procedere oltre dividendo e spiegando (il testo) alla lettera; perchè sostituita la parola fittizia di quello che essa dice in quello che essa significa (il senso allegorico), questo significato sarà sufficientemente chiaro per la esposizione già fornita.<br />
	</p>

<div class="page-header">
	<h2 class="content">Capitolo XIII</h2>
</div>
<p>1.<my-ref>^</my-ref> <em>A vedere quello che per lo terzo cielo s'intende, prima si vuol vedere che per questo solo vocabulo 'cielo' io voglio dire; e poi si vedrà come e perchè questo terzo cielo ci fu mestiere.</em><br />
	Per vedere quello che si intende per il terzo cielo, bisogna prima vedere cosa io voglio dire per questo vocabolo 'cielo' in sè; e poi si vedrà come e perchè fu necessario parlare di questo terzo cielo.<br />
	2. <em>Dico che per cielo intendo la scienza e per cieli le scienze, per tre similitudini che li cieli hanno con le scienze massimamente; e per l'ordine e numero in che paiono convenire, sì come trattando quello vocabulo, cioè 'terzo', si vedrà.</em><br />
	Dico che per cielo intendo 'la scienza' e per cieli 'le scienze', per tre somiglianze che i cieli hanno principalmente con le scienze; e per l'ordine e il numero in cui sembrano accordarsi si vedrà, così come parlando di quel vocabolo, cioè 'terzo'.</p>

<p>6. <em>Così de la induzione de la perfezione seconda le scienze sono cagione in noi; per l'abito de le quali potemo la veritade speculare, che è ultima perfezione nostra, sì come dice lo Filosofo nel sesto de l'Etica, quando dice che 'l vero è lo bene de lo intelletto. Per queste, con altre similitudini molte, si può la scienza 'cielo' chiamare. Ora perchè 'terzo' cielo si dica è da vedere.</em><br />
	Similermente, le scienze sono la causa in noi che ci porta alla seconda perfezione; per l'abito delle quali (possedendole) possiamo indagare la verità, che è la nostra massima perfezione, così come il Filosofo dice nel sesto (libro) dell'Etica, quando dice che il vero è il bene dell'intelletto. Per queste, insieme a molte altri tipi di somiglianze, la scienza si può chiamare 'cielo'. Ora rimane da vedere perchè 'terzo' cielo si dice.<br />
	7. <em>A che è mestiere fare considerazione sovra una comparazione che è ne l'ordine de li cieli a quello de le scienze. Sì come adunque di sopra è narrato, li sette cieli primi a noi sono quelli de li pianeti; poi sono due cieli sopra questi, mobili, e uno sopra tutti, quieto.</em><br />
	Per questo mestiere bisogna fare una considerazione su una comparazione tra l'ordine dei cieli e quello delle scienze. Così come dunque è narrato di sopra, i sette cieli più vicini a noi sono quelli dei pianeti; poi vengono due cieli sopra questi, che sono mobili, e uno sopra tutti, che è fermo.<br />
	8. <em>A li sette primi rispondono le sette scienze del Trivio e del Quadruvio, cioè Gramatica, Dialettica, Rettorica, Arismetrica, Musica, Geometria e Astrologia. A l'ottava spera, cioè a la stellata, risponde la scienza naturale, che Fisica si chiama, e la prima scienza, che si chiama Metafisica; a la nona spera risponde la scienza morale; ed al cielo quieto risponde la scienza divina, che è Teologia appellata. E ragione per che ciò sia, brievemente è da vedere.</em><br />
	A primi sette corrispondono le sette scienze del Trivio e del Quadrivio, cioè Grammatica, Dialettica, Retorica, Aritmetica, Musica, Geometria e Astrologia. All'ottava sfera, cioè, al cielo stellato, corrisponde la scienza naturale, che si chiama Fisica, e la prima scienza, che si chiama Metafisica; alla nona sfera corrisponde la scienza morale (la Filosofia); ed al cielo fermo corrisponde la scienza divina, che è chiamata Teologia. E la ragione perchè questo sia, in breve è da vedere.</p>

<p>13. <em>E lo cielo di Venere si può comparare a la Rettorica per due proprietadi: l'una sì è la chiarezza del suo aspetto, che è soavissima a vedere più che altra stella; l'altra sì è la sua apparenza, or da mane or da sera. </em><br />
	E il cielo di Venere si può paragonare alla Retorica per due proprietà: la prima è la luminosità del suo aspetto, che è più dolce a guardare di ogni altra stella, l'altra è il suo apparire, ora alla mattina ora alla sera.<br />
	14. <em>E queste due proprietadi sono ne la Rettorica: chè la Rettorica è soavissima di tutte le altre scienze, però che a ciò principalmente intende; e appare da mane, quando dinanzi al viso de l'uditore lo rettorico parla, appare da sera, cioè retro, quando da lettera, per la parte remota, si parla per lo rettorico.</em><br />
	E queste due proprietà ci sono nella Retorica: perchè la Retorica è più dolce di tutte le altre scienze in quanto a questo (la dolcezza) essa principalmente intende (è il suo scopo principale); e appare alla mattina quando il retorico (chi fa uso della Retorica) parla (direttamente) davanti al viso dell'ascoltatore, appare da sera, cioè dietro, quando il retorico parla con la lettera (scrive), cioè a distanza.</p>

<div class="page-header">
	<h2 class="content">Capitolo XV</h2>
</div>
<p>1.<my-ref>^</my-ref> <em>Per le ragionate similitudini si può vedere chi sono questi movitori a cu' io parlo, che sono di quello movitori, sì come Boezio e Tullio, li quali con la dolcezza di loro sermone inviarono me, come è detto di sopra, ne lo amore, cioè ne lo studio, di questa donna gentilissima Filosofia, con li raggi de la stella loro, la quale è la scrittura di quella: onde in ciascuna scienza la scrittura è stella piena di luce, la quale quella scienza dimostra.</em><br />
	Per le somiglianze di cui si è discusso (Capitolo XIII, Capitolo XIV) si può vedere chi sono questi che muovono a cui io parlo, che sono coloro che muovono di quel cielo, così come Boezio e Tullio, i quali con la loro dolcezza dei loro discorsi mi spinsero, come è detto di sopra (<a href="#trattatoII_CapitoloXII_1">Capitolo XII</a>), nell'amore, cioè nello studio, di questa gentilissima donna Filosofia, con i raggi della loro stella, la quale è la loro scrittura (sono le loro parole) di quella (la Filosofia): per cui in ciascuna scienza la parola scritta è come stella piena di luce, la quale rivela quella scienza.<br />
   2. <em>E, manifesto questo, vedere si può la vera sentenza del primo verso de la canzone proposta, per la esposizione fittizia e litterale. E per questa medesima esposizione si può lo secondo verso intendere sufficientemente, infino a quella parte dove dice: Questi mi face una donna guardare.</em><br />
	E, questo chiarito, si può vedere il vero significato del primo verso (stanza) della canzone proposta attraverso la esposizione fittizia e letterale. E per mezzo di questa medesima esposizione si può sufficiemente intendere il secondo verso (stanza), fino a quella parte dove dice: <em>Questi mi fece guardare una donna</em>.<br />
   3. <em>Ove si vuole sapere che questa donna è la Filosofia; la quale veramente è donna piena di dolcezza, ornata d'onestade, mirabile di savere, gloriosa di libertade, sì come nel terzo trattato, dove la sua nobilitade si tratterà, fia manifesto.</em><br />
	Dove bisogna sapere che questa donna è la Filosofia, la quale è veramente è donna piena di dolcezza, adornata di dignità, mirabile in sapere, gloriosa di libertà, così come sarà manifesto nel terzo trattato, dove si tratterà la sua nobiltà.</p>

<p>10. <em>Poi nel quarto verso, dove dice: uno spiritel d'amore, s'intende uno pensiero che nasce del mio studio. Onde è da sapere che per amore, in questa allegoria, sempre s'intende esso studio, lo quale è applicazione de l'animo innamorato de la cosa a quella cosa.</em><br />
	Poi nel quarto verso (stanza) dove (la canzone) dice: <em>uno spiritello d'amore</em>, si intende un pensiero che nasce del mio studio. Dove è da sapere che per amore, in questa allegoria, sempre si intende quello studio, il quale è applicazione dell'animo a quella cosa di cui è innamorato.<br />
	...<br />
	12. <em>Tutto l'altro che segue poi di questa canzone, sofficientemente è per l'altra esposizione manifesto. E così, in fine di questo secondo trattato, dico e affermo che la donna di cu' io innamorai appresso lo primo amore fu la bellissima e onestissima figlia de lo Imperadore de lo universo, a la quale Pittagora pose nome Filosofia. E qui si termina lo secondo trattato, [che è ordinato a sponere la canzone] che per prima vivanda è messa innanzi.</em><br />
	Tutto il resto che segue poi di questa canzone, è sufficientemente chiaro per l'altra esposizione (l'allegorica). E così, alla fine di questo secondo trattato, dico e affermo che la donna di cui io mi innamorai dopo il primo amore (Beatrice) fu la bellissima e onorabilissima figlia dell'Imperatore dell'universo, alla quale Pitagora pose nome Filosofia. E qui si termina il secondo trattato, che è predisposto a illustrare la canzone che per prima vivanda è messa davanti.</p>
<hr />

<div class="page-header" >
	<h2 class="content">{{strings.note}}</h2>
</div>
<ol class="references">
	<li>Busnelli G., Vandelli G. (1964). <a href="http://www.liberliber.it/mediateca/libri/a/alighieri/convivio_edizione_busnelli_vandelli/html/testo.htm#ancora_127345629">"Dante Alighieri - Convivio, Trattato Secondo, Canzone Prima"</a>. <em>LiberLiber.it</em>. Consultato il 26 aprile 2021.</li>
	<li>Busnelli G., Vandelli G. (1964). <a href="http://www.liberliber.it/mediateca/libri/a/alighieri/convivio_edizione_busnelli_vandelli/html/testo.htm#ancora_127345630">"Dante Alighieri - Convivio, Trattato Secondo, Capitolo I"</a>. <em>LiberLiber.it</em>. Consultato il 26 aprile 2021.</li>
	<li><a href="http://www.pubblicascuola.it/view.php?id=113">"I quattro sensi delle scritture"</a>. In Dante Alighieri, Convivio II, 1. <em>www.pubblicascuola.it</em>. Consultato il 26 aprile 2021.</li>
	<li>Busnelli G., Vandelli G. (1964). <a href="http://www.liberliber.it/mediateca/libri/a/alighieri/convivio_edizione_busnelli_vandelli/html/testo.htm#ancora_127345631">"Dante Alighieri - Convivio, Trattato Secondo, Capitolo II"</a>. <em>LiberLiber.it</em>. Consultato il 26 aprile 2021.</li>
	<li>Busnelli G., Vandelli G. (1964). <a href="http://www.liberliber.it/mediateca/libri/a/alighieri/convivio_edizione_busnelli_vandelli/html/testo.htm#ancora_127345632">"Dante Alighieri - Convivio, Trattato Secondo, Capitolo III"</a>. <em>LiberLiber.it</em>. Consultato il 26 aprile 2021.</li>
	<li>Busnelli G., Vandelli G. (1964). <a href="http://www.liberliber.it/mediateca/libri/a/alighieri/convivio_edizione_busnelli_vandelli/html/testo.htm#ancora_127345633">"Dante Alighieri - Convivio, Trattato Secondo, Capitolo IV"</a>. <em>LiberLiber.it</em>. Consultato il 26 aprile 2021.</li>
	<li>Busnelli G., Vandelli G. (1964). <a href="http://www.liberliber.it/mediateca/libri/a/alighieri/convivio_edizione_busnelli_vandelli/html/testo.htm#ancora_127345634">"Dante Alighieri - Convivio, Trattato Secondo, Capitolo V"</a>. <em>LiberLiber.it</em>. Consultato il 26 aprile 2021.</li>
	<li>Busnelli G., Vandelli G. (1964). <a href="http://www.liberliber.it/mediateca/libri/a/alighieri/convivio_edizione_busnelli_vandelli/html/testo.htm#ancora_127345635">"Dante Alighieri - Convivio, Trattato Secondo, Capitolo VI"</a>. <em>LiberLiber.it</em>. Consultato il 26 aprile 2021.</li>
	<li>Busnelli G., Vandelli G. (1964). <a href="http://www.liberliber.it/mediateca/libri/a/alighieri/convivio_edizione_busnelli_vandelli/html/testo.htm#ancora_127345639">"Dante Alighieri - Convivio, Trattato Secondo, Capitolo X"</a>. <em>LiberLiber.it</em>. Consultato il 26 aprile 2021.</li>
	<li>Busnelli G., Vandelli G. (1964). <a href="http://www.liberliber.it/mediateca/libri/a/alighieri/convivio_edizione_busnelli_vandelli/html/testo.htm#ancora_127345641">"Dante Alighieri - Convivio, Trattato Secondo, Capitolo XII"</a>. <em>LiberLiber.it</em>. Consultato il 26 aprile 2021.</li>
	<li>Busnelli G., Vandelli G. (1964). <a href="http://www.liberliber.it/mediateca/libri/a/alighieri/convivio_edizione_busnelli_vandelli/html/testo.htm#ancora_127345642">"Dante Alighieri - Convivio, Trattato Secondo, Capitolo XIII"</a>. <em>LiberLiber.it</em>. Consultato il 26 aprile 2021.</li>
	<li>Busnelli G., Vandelli G. (1964). <a href="http://www.liberliber.it/mediateca/libri/a/alighieri/convivio_edizione_busnelli_vandelli/html/testo.htm#ancora_127345644">"Dante Alighieri - Convivio, Trattato Secondo, Capitolo XV"</a>. <em>LiberLiber.it</em>. Consultato il 26 aprile 2021.</li>
</ol>

<div class="page-header">
	<h2 class="content">Bibliografia</h2>
</div>
<ul>
	<li>Cudini, Piero (dicembre 1980). <i>Dante, Convivio (I Ed.)</i>. Garzanti. Consultato il 26 aprile 2021.</li>
</ul>

<div class="page-header" >
	<h2 class="content">{{strings.elencoDomini}}</h2>
</div>
<div class="hyperlinksDomain col-md-6 card bd-top-color-yellow">{{strings.dominiCollegamenti}}</div>
<div class="photosDomain col-md-5 card bd-top-color-green">{{strings.dominiFoto}}</div>

<div ng-include src="'views/it/partials/footer.html'"></div> 